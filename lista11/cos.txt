
Blackout

Wspieraj Wolne Lektury
x

    Wolne Lektury
    George Gordon Byron, Giaur
    Spis treści
    Motywy
    Ustawienia
    Informacje

George Gordon ByronGiaur[1]tłum. Adam Mickiewicz

Julianowi Niemcewiczowi

w dowód głębokiego szacunku

poświęca TŁUMACZ
Przedmowa tłumacza

    O wpływie Byrona na całą tegoczesną literaturę przekonywają się co dzień czytelnicy, bo widzą na wszystkich utworach późniejszych barwę i piętno tego wielkiego poety. O zaletach i wadach dzieł jego tyle ksiąg napisano, że z nich można by ułożyć małą bibliotekę: nie myślimy poruszać tej pleśni krytyczno panegirycznej, głęboko już zasypanej innymi ważniejszymi polemikami.

    Ale tłumacz czuł się obowiązanym powiedzieć zdanie swoje o dziełach Autora pod jednym przynajmniej względem, — pod względem moralnego ich charakteru i dążenia. Wiadomo, iż Byrona oskarżano o bezbożność i antysocjalizm[2]; zarzucano mu,że występnych ludzi wybierając na bohatyrów swoich pieśni, robił niejako apoteozę zbrodni; Fryderyk Szlegel[3] nazwał go emisariuszem Szatana, a wszyscy zgodzili się, że był apostołem sceptycyzmu.

    Wszakże, jeśli sądząc dzieła pod względem sztuki, krytycy zwykli je odnosić do wieku, w którym wzięły początek, porównywać z dziełami spółczesnymi i poźniejszymi, należałoby równą[4] zachować metodę oceniając moralny charakter autorów.

    Byron był dzieckiem przeszłego wieku; wszedł na świat w epoce moralnej najnieszczęśliwszej dla człowieka, dla poety. Właśnie wtenczas spadała zasłona po pierwszym akcie rewolucji. Straszna walka piśmienna i słowna przecięta została gilotynami i zagłuszona grzmotem wojny europejskiej. Stronnictwa osłabione wzajemnym mordem ustąpiły z placu boju; niedobitków Napoleon rozbroił i wziął na kagańce. Wszystko ucichło. Był to czas dziwnego odrętwienia; o tych wielkich pytaniach które świat zaburzyły, lękano się już mówić, zaprzestano myślić. Dzieła wszystkie ówczesne noszą cechę trwogi umysłowej i moralnego upadku. Są to niby rozmowy winowajców zamkniętych w więzieniu, którzy wstydzą się wspominać przeszłość, bo haniebna, — boją się pomyślić o przyszłości, bo okropna, — i bawią się gawędką o pogodzie i deszczu.

    Bez pomocy czytelników biblioteka przestanie istnieć. Wesprzyj teraz!

    Dusza Byrona nie mogła żyć śród takiej literatury, gwałtem wyrywała się za jej sferę. Młody Autor, prześladowany od krytyków, ścigał ich wzajem, a z krytyków sądząc o czytelnikach, zaczął lekceważyć całą publiczność. Po tej kłótni autorskiej z literatami, nastąpił rozbrat moralny z ludźmi, którego szczegóły należą do biografii.

    Zalśniony gniewem, złorzecząc obłudzie.

    Choć znał, zapomniał że są lepsi ludzie.

Korsarz, str. 98.

    Odtąd zdało się Byronowi, że człowiek z sercem nie może żyć w towarzystwie, że musi uciec od świata lub mścić się nad nim. Odtąd bohatyrów swoich, dzieci duszy swojej, wychowywał na pustyni lub w jaskiniach łotrów.

    Ale dzieci Byrona nie są to pospolici zbrodniarze, nie zimni egoiści albo szaleni fanatycy zakochani w swojej przewrotności i głupstwie. Poeta zostawia im jedną przynajmniej cnotę, jedno szlachetne uczucie, które ich mimowolnie z rodzajem ludzkim wiąże, które nie pozwala im pogrążyć się w zupełną moralną ciemność, i świecąc na dnie sumienia, tym wyraźniej daje widzieć wszystkie jego szczerby i plamy.

    Ludzie Byrona mają sumienie. I tu jest główna różnica między naszym autorem i pisarzami przeszłego wieku. Przeszły wiek był solistą, a więc nie znał różnicy złego i dobrego, ćwiczył się tylko w rozumkowaniu, i za cel sobie położył, ze wszystkiego wytłumaczyć się, a raczej wygadać. Typem przeszłego wieku jest Panglos[5] Woltera. Ten Panglos, francuski Hiob, w największym spodleniu moralnym, nie traci dobrego humoru; walając się w śmieciach, i wypluwając zęby, zawsze pyszni się i cieszy się, że był i jest filozofem. Ludzie Byrona gardza taką sofisterią[6], czują, że są winni, cierpią; duma tylko nie dozwala im błagać przebaczenia, a czytelnik czuje, że do poprawy brak mu tylko czasu, bo wszyscy zbyt rychło giną. Czytelnik pewny jest, że Giaur, ani Korsarz, ani nawet Don-Juan nie skończyliby jak Panglos, albo Foblas.

    Wspieram, bo uważam że dostęp do wiedzy powinien być darmowy. Sam często korzystam z zasobów wolnelektury.pl więc wspieram jak tylko mogę.

    Adam Fidusiewicz

    I sceptycyzm Byrona różny jest od tej obojętności na wszystko co jest wysokie i piękne, od tej zwierzęcej nieczułości, którą soliści ochrzcili sceptycyzmem, a która jest tylko dobrowolną głucho-ślepotą. Cała filozofia przeszłego wieku dążyła do tego, ażeby ludzi, już pochlebstwem odwieść, już groźbą[7] i śmiechem odstraszyć od poszukiwania prawd wyższych i zasadniczych, ażeby wmówić, że te prawdy albo są do pojęcia niepodobne, albo niewarte dochodzenia. Byron pierwszy z poetów nie dał się zaspokoić taką solistyczną kondemnatą[8] myślenia i uczucia. Wielka zagadka świata, zagadka przeznaczeń rodu ludzkiego, przyszłego życia, stała mu zawsze przed oczyma. Poruszył on wszystkie zasadnicze pytania moralne i filozoficzne, pasował się ze wszystkimi trudnościami dogmatów i tradycji, klął i dąsał się jak Tytan Prometeusz, którego cień tak często lubił wywoływać. Nie rozwiązał sobie zagadnienia, nie uspokoił duszy; ależ mu brakło równie jak jego bohatyrom — czasu! Może dlatego tylko nie sprawdziła się przepowiednia Walter-Skota[9].

    Nie był tedy Byron kontynuatorem przeszłego wieku; owszem powiedzieć można, że ruch umysłowy dążący ku solisterii on jeden na drodze literatury zatrzymał i wstecz zawrócił. Odgłos powszechny nazwał Byrona Napoleonem Poetów, również Napoleona uznano za jedynego poetę Francji. Wiele wieków minie, nim się znajdzie ręka, która by jedno z tych bereł dźwignąć mogła.

    Uważano, że w dwojakim sposobie sceptycyzm ukazuje się na świecie: raz jako mrok wilgotny i zimny, wróżący noc długą; drugi raz jako te chwilowe ściemnienie porankowe, połączone z powiewem orzeźwiającym, które zapowiada dzień. Byron wyobraża tę drugą epokę sceptyków, niepewnych w swoim dążeniu, ale pełnych ducha i szczerości.

Przedmowa autora

    Rozerwane ułamki niniejszego poematu, składają powieść o smutnych losach branki muzułmańskiej, która za niewierność ukarana została sposobem tureckim, utopiona w morzu, i której zgonu pomścił się kochanek jej, młody wenecjanin. Zdarzenia podobne trafiały się dawniej często na Wschodzie; teraz rzadsze. Może kobiety muzułmańskie nauczyły się więcej ostrożności, może chrześcianie mniej są teraz pochopni do śmiałych przedsięwzięć miłosnych i mniej w nich szczęśliwi. Zdarzenie, które jest treścią naszej powieści, odnieść należy do owych czasów, kiedy wyspy Jońskie ulegały panowaniu Rzeczypospolitej Weneckiej, kiedy Arnauci[10] na chwilę wyparci z Morei, znowu, po bezskutecznym wtargnięniu Moskalów, zaczęli ją plądrować. Wiadomo, że odstrychnienie się Majnotów[11], obrażonych tym, że im zabroniono Mistrę rabować, ściągnęło nowe klęski na Grecję. Kraj ten stał się naówczas teatrem okrucieństw, których przykład trudno znaleźć, nawet w dziejach prawowiernego ludu muzułmańskiego.

Giaur
1

Umilkły wiatry, ciche lśnią się fale

Przy grobowcowej Temistokla[12] skale,

Która wyniosłem niebo czołem bodzie

I z góry patrząc na morza i smugi
5

Najpierwsza wita lądujące łodzie.

Kiedyż się zjawi Temistokles drugi?

*

Czy wiesz, że wystarczyłoby 1000 osób, udzielających nam regularnego wsparcia, żeby zaspokoić podstawowe potrzeby Wolnych Lektur?

Arkadia
Wyspy szczęśliwe! w każdej porze roku

Zarówno miłe i sercu i oku,

Gdy was przychodzień z gór Kolonny wita[13],
10

Wraz nagły urok źrenice mu chwyta,

I myśl pogrąża w dumy tajemnicze.

Morze
Tu szklane morza cichego oblicze

Na falach drobnych jak uśmiechu dołki,

Gór okolicznych odbija wierzchołki
15

Strzegące brzegów, z którymi łagodnie

Zdają się igrać rajskie wody wschodnie.

Wiatr
Jeśli się wietrzyk chwilowy prześliźnie,

I złamie szyby na modrej płaszczyźnie,

I kwiecie z brzegu przyniesione miota,
20

Jakaż w tym wietrze wonia i pieszczota!

Miłość romantyczna, Kwiaty
Tam na skał wierzchu, u ścieku poników[14]

Błyszczy się róża, sułtanka słowików[15],

Jej brzmią pochwały kochankowie leśni,

Ona rumieńcem dziękuje za pieśni.
25

Śliczna i skromna, królowa ogrodów,

Nietknięta wichrem, niezwiędła od chłodów

Nie znając naszych zim niebezpieczeństwa,

Kwitnie świeżością wiecznego panieństwa.

Balsamy, których niebo jej udziela,
30

W wonnych kadzidłach ku niebu odstrzela,

Niebo wzajemnie, co dzień jej użycza

Świetnych kolorów swojego oblicza.

Tam, w polu tyle jest kwiecia dla wianków,

Tam, w lasach tyle cienia dla kochanków,
35

Tam, groty dla nich ciosane umyśnie;

Dziś morski zbójca w te groty się ciśnie,

I nocą z małej czatuje galery

Na bezpiecznego żeglownika stery.

Skoro miesięczna zabłyśnie pochodnia,
40

Zabrzmi gitara morskiego przechodnia[16];

Zbójca swój rudel zaraz na głąb pędzi

Zakryty cieniem nadbrzeżnych krawędzi,

Zahacza statek, zdobycze rozdziela;

Wrzask konających miesza pieśń wesela.
45

Kondycja ludzka, Natura, Raj, Upadek
Dziwna! gdy kraj ten natura obrała

Na ogród bogów, i hojnie nań zlała,

Tyle bogactwa, piękności tak wiele

Jakby we własnym zakochana dziele,

Dziwna! że dzieła własnego się zrzeka,
50

I dziś natura wpuszcza tu człowieka,

Który, odwieczny miłośnik zniszczenia,

Ogród Edeński na nowo wyplenia,

I jako leśny dzik kwiecie wytłacza

Niepokropione znojami oracza
55

Ani znające ręki ogrodnika!

Tu kwiecie samo dokoła wynika,

Za tyle wdzięków, za taką obfitość

Uprasza tylko człowieka o — litość.

Dziwna! tu ziemia oddycha pokojem.
60

A serce ludzkie, chucią i rozbojem.

Czyż kraje światła na nowo ogarnie

Noc namiętności rządzących bezkarnie?

Patrząc myśliłbyś[17], że tu zbuntowani

Wojsko aniołów zwalczyli szatani,
65

I cherubinów trony dziś przywłaszcza

Tłum, który piekieł wyzionęła paszcza.

Tak śliczny kraj ten ojczyzna rozkoszy,

Tak brzydki tyran, co go dziś pustoszy!

Śmierć, Trup
Kto na śmiertelnym oglądał posłaniu[18]
70

Piękne oblicze zaraz po skonaniu

Nim dzień przeminął, pierwszy dzień nicestwa,

Ostatni trudów i bolów jestestwa;

Nim śmierć ostatnim przyciśnieniem ręki

Zgładziła rysy gdzie chronią się wdzięki:
75

Kto pomni twarz tę anielsko-łagodną,

Tak zimno piękną, tak smutnie pogodną!

Zda się w letargu zasypiać głęboko,

Zda się być żywą? — gdyby nie to oko,

Gdzie już nie świeci ni łza, ni namiętność,
80

Gdzie mieszka zimna, wieczna obojętność

I straszy widzów i serca im studzi,

I z oczu trupa wpada w serca ludzi —

Gdyby nie wzrok ten, nim pierwszy dzień minie,

Nim ta godzina — w tej jeszcze godzinie
85

Śmierć tak łagodnie niewidomie władnie,

Że jej tyraństwa nikt zrazu nie zgadnie!

Naród, Przestrzeń, Ruiny
Dziś do tej twarzy Grecyja podobna,

Martwa od dawna, lecz dotąd nadobna;

Jej widok ziębi, jej wdzięk do łez wzrusza,
90

Bo już piękności nie ożywia dusza,

Jej wdzięk jest tylko uśmiech pozostały

Na chwilę w ustach, co ducha oddały.

A jej rumieniec, chorowita krasa

Która na trupich licach nie zagasa,
95

Ostatni odbłysk zachodnich promieni,

Co się wokoło ruiny czerwieni,

Ostatnie czucie, co żegna nadzieję,

Iskra niebieska, która dotąd tleje

Lecz już swej miłej ziemi nie rozgrzeje.
100

Patriota, Wolność
Ojczyzno mężów nieśmiertelnej chwały!

Każda dolina, każdy wierzch twej skały!

Jakże pamiętne! bo każde z nich było

Kolebką swobód lub sławy mogiłą.

Arko potęgi! Dziś, czyliż tak mało,
105

Czyż tylko tyle po tobie zostało?

Powstanie
Wstań niewolniku podły, wstań na chwilę,

Powiedz: ten wąwóz czy nie Termopile?

Ty z duchów orlich wyrodzony płazie

Na Leonida gnieżdżący się głazie,
110

Przypomnij, nazwij tych opok wyżyny,

Zatokę, wyspy — wyspy Salaminy!

Powstań! te dawne zapomniane boje

Odnów i przywłaszcz, to dziedzictwo twoje:

Z popiołów przodków, może wróg rozdmucha
115

Iskrę, zarodek ich wielkiego ducha.

A kto z was w boju żywota dokona,

Wliczy swe imię pomiędzy imiona,

Na których wzmiankę, pochlebstwem pijani

Zwykli się trzeźwić, zwykli drżeć tyrani.
120

Kto z was ojczyzny z więzów nie wybawi

Zginie, lecz tyle synom swym zostawi

Sławy, nadziei, że staną się zdolni

Rozerwać jarzmo i umierać wolni!

Dziedzictwo, Los
Walka o wolność, gdy się raz zaczyna,
125

Z ojca krwią spada dziedzictwem na syna,

Sto razy wrogów zachwiana potęgą,

Skończy zwycięstwem — Grecyja jest księgą

W której wiekami stoi wypisano[19],

Że klęska wolnych jest świata wygraną.
130

Królowie, sławę kupując u cieśli,

Gdzieś bezimienne piramidy wznieśli;

Wolni nie dbają chociaż czasu fala

Wszystkie grobowce i pomniki zwala,

Większe pomniki zostały nad niemi,
135

Zostały góry ich ojczystej ziemi.

Tam muza oczom przechodniów ukaże

Groby swobodnych, wolności ołtarze.

Długo by mówić — przechodzić okropnie

Wszystkie od chwały do niewoli stopnie —
140

Dosyć jest wiedzieć, że nikt nie zagrzebie

Ducha swobody — chyba on sam siebie

Bo własne tylko upodlenie ducha

Ugina wolnych szyję do łańcucha.

*

Niewola, Upadek, Wolność
Mieszkańcy ziem tych! macież wy powieści
145

Dawnym podobne? i których by treści

Natchnęły muzę do polotów szczytnych,

W ślad muzy greckiej wieków starożytnych,

Gdy ludzie byli ziemi swojej godni?

Dziś do niczego nie zdatni — prócz zbrodni.
150

Z ognistą duszą, co by mogła siły

Natchnąć do dzieła godnego pomników,

Dziś oni pełzną z kolebek w mogiły

Niewolni — gorzej — słudzy niewolników[20],

Tchórzostwo
Zmazani całą szkaradą co brudzi
155

Niewiele wyższych nad zwierzęta, ludzi;

Nie mają nawet tej dzikich odwagi,

Piersi gotowej przyjąć oręż nagi;

Tylko rozwożą przez sąsiednie państwa

Z nowym towarem stare oszukaństwa;
160

W tym tylko widać Greków dowcip dawny

I z tego tylko Grek na wschodzie sławny.

Daremnie wolność tylekroć zaklina

Aby skruszyli jarzmo poganina,

By kark podnieśli zgięty łańcuchami!
165

Nie — Grecy! — nie mam litości nad wami.

Przecież z Grecyji wziąłem te powieści

Z czasów niedawnych i żałośnej treści.

*

Z dala, śród morza pogodnego błyska,

Szybko pod cienie nadbrzeżne się wciska
170

Statek; rybacy poznali z obrotów,

Że to piratów statek lub Majnotów[21];

Chcą z barką swoją w cieniach się przewinąć

I brzeg niepewny z daleka ominąć,

Choć im trud dzienny osłabił ramiona,
175

Choć rybim łowem barka przeciążona,

Silnie wiosłują, rudel[22] krzywią w stronę,

Aż dopłynęli do Porto-Leone,

Gdzie ich noc czeka, — noc prawdziwie godna

Kraju wschodniego — cicha i pogodna.

*
180

Kto tam grzmi konno po skalistej drodze?

Wygięty naprzód, na wiatr puścił wodze,

Kopyt tętenty jak grzmoty po grzmotach

Wciąż budzą echa drzemiące po grotach.

Koń jak kruk czarny, a na bokach piana,
185

Jak gdyby świeżo z morza zszumowana.

Wieczór już uśpił fale morskich toni,

Ale nie serce tej dzikiej pogoni.

Groźnie na jutro niebo się zachmurza

Ale groźniejsza w sercu Giaura burza.
190

Nie znam cię, rodu twego nienawidzę,

Ale w twych licach takie rysy widzę,

Które w pamięci kiedy się raz wrażą,

Z czasem się głębiej werzną, lecz nie zmażą.

Tajemnica
Tyś młody, blady, lecz namiętne bole
195

Gorzały długo na twym smagłym czole.

Złe oko twoje choć mnie nie urzekło,

Choć jak meteor błysnąwszy uciekło,

Zgadłem, że Turek takiego człowieka

Powinien zabić — lub niech sam ucieka.
200

Tam — tam — poleciał — śladem jego biegu

Szły mimowolnie oczy me wzdłuż brzegu,

A chociaż z taką szybkością prześcignął,

Choć jak latawiec tylko w oczach mignął,

Jego wzrok, jego twarz na kształt pieczęci
205

Wciśnione czułem w głąb mojej pamięci.

I długo w uchu huk kopyt słyszałem

Czarnego konia lecącego czwałem.

Spiął ostrogami, wbiegł na wierzch opoki

Ocieniającej głębinę zatoki,
210

Obleciał wkoło, znowu na dół gonił.

Skałą od moich oczu się zasłonił.

Zgadłem, dlaczego: temu, co ucieka

Jest obrzydliwą źrenica człowieka,

On najpiękniejsze na niebiosach gwiazdy
215

Klnie, że zdradzają ścieżki jego jazdy.

Zbiegając z góry nim konia nawrócił,

Spojrzenie straszne, jak ostatnie rzucił.

I wybiegł znowu, znowu w górę skoczył.

Wtem nagle stanął, konia w bok zatoczył,
220

I patrzy z góry, na strzemionach staje,

Czegóż on patrzy, tam, w oliwne gaje?

Obyczaje, Religia
Księżyc na nowiu wschodzi zza gór grzbietów,

Błyszczą nad miastem lampy minaretów,

W mieście wre teraz Bajramu uciecha;
225

Tu, choć nie dojdą ni wystrzałów echa,

Ni muzułmanów pobożne okrzyki,

Przecież błysk widać każdej tofaiki.

Bo dziś zachodzi słońce Ramazanu,

Dziś Bajram święcą wyznawcy Koranu[23],
230

Dziś… Lecz ty, Giaurze, kto jesteś? co znaczy

Twój ubiór obcy — i twój wzrok rozpaczy?

Co cię obchodzi Bajram? po co czekać

Naszego święta lub przed nim uciekać?

On stał — wtem nagły strach lica mu ścisnął,
235

I strach ten nagle wściekłością zabłysnął.

A blask ten nie był jak rumieniec nikły

Gniewów, co wschodzić i przemijać zwykły,

Ale jak bladość marmurowej bryły

Powiększająca ciemnotę mogiły.
240

Brwi nasunione, osłupiałe oko.

Wtem rękę dźwignął i podniósł wysoko,

I na wiatr miotał, jakby groził gniewny.

Stał, czy uciekać, czy gonić, niepewny;

A wtem koń zarżał niecierpliwy zwłoki,
245

I rżenie echem odbiły opoki.

Giaur za miecz porwał, i szczęk rękojeści,

Wybił go nagle z tej niemej boleści,

Jak zbójcę budzi krzyk sowy złowrogi;

Znowu koniowi w bok wraził ostrogi:
250

Dalej, w cwał koniu, tu idzie o życie! —

Znowu koń czarny zagrzmiał po granicie;

Chyży jak dziryt[24] — leci wzdłuż zatoki,

Dalej ku morzu — wpadł między opoki.

Nie widać twarzy — znikła strusia kita,
255

Na chwilę grzmiące ucichły kopyta.

Raz tylko wstrzymał rumakowi wodze

I nieruchomy, chwilę stał na drodze,

Chwilę — i znowu opoka zabrzmiała,

Giaur poleciał, jakby go śmierć gnała.
260

Czas, Miłość, Nienawiść, Pamięć, Piekło
Straszna to chwila, w której duch rozkręci

Za jednym razem cały zwój pamięci,

I w jedną drobną kroplę czasu zleje

Życia bolesne i zbrodnicze dzieje!

Kto nienawidzi, kocha się lub boi,
265

Temu za piekło jedna chwila stoi.

Cóż on czuł wtenczas, gdy trapiące duszę

Wszystkie od razu wycierpiał katusze?

Chwila spoczynku, śród potoku zdarzeń,

Kto zliczy, ile mieści wyobrażeń?
270

Bo choć dla czasu zdaje się nicością,

Ona dla myśli jest całą wiecznością.

Bo nieskończone, niezmierne cierpienie,

Może w myśl jedną zgromadzić sumnienie[25],

I w jednej chwili wycierpieć od razu
275

Bole bez końca, nadziei, wyrazu!

*

Przeszła godzina — Giaur jak cień przeminął.

Uciekł? czy zginął? czy sam tylko zginął?

W czarnej godzinie przybył, jak zesłana

Od niebios kara za grzechy Hassana,
280

Przyszedł i smętarz[26] zrobił z baszy domu,

Natura, Śmierć
Przyszedł i odszedł jak wicher Symomu[27],

Co wieje bożym obciążony gniewem

I za którego śmiertelnym powiewem

Cyprys umiera, choć jest śmierci drzewem,
285

Choć wiosną nawet nie zruca[28] żałoby,

Jeden, co wiernie opłakuje groby!

*

Przemijanie, Dom, Przestrzeń
Nie masz rumaków na stajniach Hassana,

Pająk, Żałoba
Komnata jego od sług odbieżana[29],

Pająk samotnik, na ścianach się czepia
290

I szpary szarym całunem zasklepia.

W twierdzy Hassana nie widać żołnierzy,

W jego haremach gniazdo niedoperzy[30],

Zamiast strażnika puszczyk krzyczy z wieży.

Ogród, Ruiny, Woda
W ogrody czasem dziki pies przybieży,
295

Spragniony wyje na suchą fontannę,

Stoją wód łoża z marmuru usłane

Lecz owdowiałe — bo zdroje wymarły,

Zielska się dzikie na dnie rozpostarły.

Nie bądź wuj ponury, wspieraj Wolne Lektury!

Niegdyś jak wdzięcznie fontanny tu grały.
300

Łagodząc nieba wschodniego upały,

Niegdyś tryskając srebrnej rosy tęczę

I fantastyczne wirując obręcze,

Rozkosznym chłodem rzeźwiły dokoła

Powietrze, ziemię i spragnione zioła.
305

Jak było mile blaski gwiazd pogodnych

Widzieć odbite na tych łukach wodnych,

Słuchać muzyki tych szemrań łagodnych!

Tu często Hassan w niemowlęcym wieku

Bawić się lubił u kaskady ścieku;
310

Tu, drzemiącemu w matki swej objęciu,

Piastunka woda śpiewała dziecięciu.

Hassan młodzieniec na te wodotryski

Poglądał, siedząc obok odaliski,

I śpiew jej milsze zdawał się mieć tony
315

Gdy był do szmeru kaskad nastrojony.

Lecz Hassan stary, nigdy sennej skroni

Wieczorem u tej kaskady nie skłoni:

Z marmurów woda uciekła chłodząca,

Z serca Hassana wyszła krew gorąca.
320

Tu nie usłyszysz już głosu człowieka,

Nikt się nie śmieje, nie klnie, nie wyrzeka:

Ostatni ludzki głos echem odbity,

Był to krzyk na śmierć ciągnionej kobiety.

Głos skonał — odtąd milczą te pałace,
325

Wiatr tylko oknem otwartym kołace.

Lecz choć wiatr szumi, choć się nieba chmurzą,

Już tu nikt okna nie zamknie przed burzą.

Cieszy się pielgrzym, gdy w stepach odkryje

Ślady na piasku, chociaż nie wie czyje;
330

Tu, gdyby ludzki jęk odbiły echa,

W jęku tym jakaś byłaby pociecha,

Ten jęk by mówił: «Nie wszytko skonało!

Jedno tu życie ludzkie pozostało.»

Jeszcze w tych gmachach znalazłbyś wspaniałe
335

Izby i sale puste — dotąd całe.

Dach jeszcze cały, chociaż ząb zniszczenia

Roztacza ciągle ściany i sklepienia.

Gospodarz, Gość, Obyczaje, Żałoba
Lecz Zgroza siedzi przed bramą na straży,

Sam Fakir do wrót zbliżyć się nie waży,
340

Derwisz ubogi nie przestąpi progu

Za chleb i za sól podziękować Bogu[31]:

Nędza i Zbytek uchodzą na stronę

Niepowitane i nieugoszczone;

Pałac, gościna wiernego narodu,
345

Stał się jaskinią zniszczenia i głodu.

Gość płacze dobrodzieja, płaczą słudzy pana[32]

Od czasu gdy miecz Giaura ciął w turban Hassana.

*

Słyszę dźwięk z dala końskiego kopyta,

Jadą podróżni, lecz mnie nikt nie pyta.
350

Już bliżej — Turcy — już widzę turbany

I w srebrem kutych pochwach atagany[33].

Wódz ich na przedzie w bogatym zawoju,

Zapewne emir, bo w zielonym stroju[34].

«Ho! kto ty?» — «Salem! waszej jestem wiary[35],
355

Emirze, widzę, że wieziesz towary;

Widzę, że wór twój jest ciężko ładowny,

Ostróżnie wieziesz — musi być kosztowny.

Może do portu śpieszysz dla noclegu? —

Jestem przewoźnik — mam łódkę u brzegu.»
360

«Zgoda — rzekł Emir — pośpieszaj, czas nagli,

Odbijem cicho, nie rozpinaj żagli,

Niech leżą zwite[36]; wiosłami uderzaj,

I szybko, cicho, podnad brzegiem zmierzaj,

I wieź nas prosto, pomiędzy opoki,
365

Tam, na sam środek najgłębszej zatoki. —

Teraz odpocznij — dobre masz ramiona,

Podróż i zręcznie, i prędko skończona.

Lecz ona — zacznie podróż dalszą, z której…»

Morderstwo, Morze, Pogrzeb, Tajemnica, Woda
— Rzucili w wodę — ………………………………..
370

Ciężko plusnęło — i powoli tonie —

Roztopiły się wkoło szklane błonie,

Zważałem ciężar, dziwnie mi się zdało —

Ruszył się — pewnie morze nim ruszało.

Może to było księżyca błyśnienie,
375

Nagle odbite o morza przestrzenie;

Patrzyłem ciągle, i wodne obręcze,

W mniejsze i węższe ściskały się tęcze,

Jakby ich środkiem kamień przepadł do dna;

Na koniec w środku wyszła bańka wodna —
380

Perłowe kółko — błysnęło — przepadło.

Znowu zatoka gładka jak źwierciadło.

I tajemnica usnęła w topieli —

Genijuszowie morscy ją widzieli,

Lecz, drżąc z przestrachu w swych domach z korali,
385

Nic o tym z żadną falą nie gadali.

*

Kobieta, Mężczyzna, Miłość, Motyl, Polowanie
Jak król motylów, za wiosny powrotem[37],

Na skrzydłach jasnych purpurą i złotem

Znad szmaragdowej Kaszemiru błoni

Wzlatuje, dzieci wabiąc do pogoni,
390

I z ziół na zioła i z kwiatów na kwiaty

Ciągnie myśliwców, i myli ich czaty,

Wreście uleci i niknąc w obłoku

Zostawia żałość w sercu i łzy w oku:

Podobnie piękność wabi starsze dzieci,
395

Tak bystro lata i tak wdzięcznie świeci,

To łowców trwoży, to nadzieją mami,

Gonią wesoło — łowy kończą łzami.

Lecz jeśli w ręce myśliwemu wpada,

I motylowi i piękności biada!
400

Chcąc uciec darmo skrzydełka natęża,

Igraszka dziecka lub ofiara męża.

Cacko, za którym żądza chciwie goni,

Straciło urok, gdy je mamy w dłoni —

A gdy wdzięk barwy i świeżość przeminie,
405

Rzucim, niech leci — lub samotnie ginie.

Gdy skrzydła zranisz, gdy serce zakrwawisz,

Czyli ofiarom swobodę zostawisz?

Motyl odartym skrzydełkiem czyż może

Latać jak dawniej z fijołków na roże?
410

Z pięknością, w jednej uwiędłą godzinie,

Czyż razem pokój na wieki nie zginie?

Miłosierdzie, Serce, Śmiech
Zgraja motylów, co pod niebem lata,

Nie szuka w dole zranionego brata.

Płeć piękna dla nas ma litości tyle,
415

Lecz dla płci własnej ma serce motyle!

Piękność nad każdym nieszczęściem łzy leje,

Nad sióstr upadkiem — tylko się zaśmieje.

*

Rozpacz, Samobójstwo, Śmierć, Zwierzęta
Dusza brzemienna zbrodni swych ciężarem,

Jest jak skorpijon opasany żarem[38];
420

Krąg coraz mocniej zwęża się i błyska

I więźnia co raz gwałtowniej dociska,

Aż gdy go zewsząd na wylot przepieka,

Skorpijon cierpi, dąsa się — i wścieka.

Jeden mu został sposób wyjść z pożogów:
425

Ma żądło, które wyostrzył na wrogów,

Które trucizną pewną rany poi,

Jeden ból zada i wszystkie wygoi,

Kara
To żądło, więzień topi w głowie swojej.

Dusza, Zbrodnia, Zbrodniarz
Podobnie dusza zła kona w cierpieniach,
430

Lub żyje jako skorpijon w płomieniach.

Bo kiedy ludzi zwiąże pamięć zbrodni,

Światu niezdatni, a nieba niegodni,

Rozpacz nad nimi, pod nimi noc gruba,

Wkoło płomienie — a w pośrodku zguba.

*
435

Ponury Hassan z haremu ucieka,

Pieszczot, widoku kobiet się wyrzeka.

On w lasach trudy myśliwców podziela,

Ale nie może dzielić ich wesela. —

Dawniej polować nie miał we zwyczaju,
440

Póki Leila mieszkała w seraju.

Dziś, czy Leila uszła? czy nie żyje? —

Hassan wie tylko, lecz sam w sobie kryje.

Różne powieści krążą między gminem —

Słychać, że uszła z Wenecyjaninem.
445

W dzień Ramazanu, gdy zapadło słońce,

A z minaretów jasnych lamp tysiące

Bajram na całym obwieściły Wschodzie,

Leila poszła kąpać się w ogrodzie,

I nie wróciła — szukano daremnie.
450

Mówią, że z Giaurem zeszła się tajemnie,

Wsiadła z nim na koń za pazia przebrana

I w noc Bajramu zbiegła z państw sułtana.

Zdrada
Od dawna Hassan miał ją w podejrzeniu;

Ale w jej oczach i w jej uściśnieniu
455

Tyle wyczytał miłości i wiary,

Że znowu brance zaufał pan stary.

Wieczorem poszedł w meczet na pacierze,

I w noc Bajramu jadł w kiosku wieczerzę,

Tak powiadali czarni niewolnicy,
460

Niewierni, pańskich haremów strażnicy.

Lecz inni głoszą, że gdy padł mrok szary,

Przy bladym świetle wschodzącej Fingary[39],

Widziano Giaura na czarnym rumaku

W cwał lecącego po nadbrzeżnym ślaku,
465

Z cuglem spuszczonym, skrwawioną ostrogą,

Lecz nie wiózł panny, ni pazia — ni kogo.

*

Dusza, Kobieta, Mężczyzna, Nieśmiertelność, Oko
Oko jej czarne — i któż się ośmieli

Wzrok ten malować? te oczy gazeli

Wielkie i słodkie, ciemne i błyszczące!
470

Dusza z nich mówi przez iskier tysiące,

Które ze źrenic lecą przezroczystych

Jako z Dżemszyda rubinów ognistych[40].

Dusza z nich mówi! wbrew słowom Proroka,

«Że postać niewiast jest ziemi powłoka» —
475

Allachu! dusza mówi z tego oka!

I choćbym w drodze ku lepszemu światu

Przechodził ostre mosty Alsyratu[41],

Wisiał nad piekła ognistym potokiem

Raj
I cały rajski ogród miał przed okiem
480

I w nim wabiące hurysy dziewice,

Kobieta
Powiem: kto widział Leili źrenice,

Ten Alkoranu nauk nie usłucha!

Czyż taka piękność jest prochem bez ducha[42]?

Jest cackiem, z którym bawi się mężczyzna? —
485

Niech na nię spójrzy sam mufty, a wyzna,

Że nieśmiertelność wygląda z jej źrenic.

Na jej obliczu cudowny rumieniec

Wiecznym i świeżym błyszczy się szkarłatem,

Jakby granatów posypany kwiatem.
490

Duma, Ptak
Jej włosy jako hijacynty płyną;

Gdy okolona rówiennic drużyną,

Stanie, nad wszystkie głową wyniesiona,

I da warkoczom płynąć przez ramiona,

Włosem zamiata ślad swój na marmurach,
495

Ślad nóżki bielszej niźli śniegi w górach,

Kiedy z rodzinnych obłoków wylecą

I ziemią jeszcze nie skalane świecą,

Jako monarcha ptaków Frangestanu[43],

Łabędź, podnosi głowę z oceanu
500

I pysznie skrzydłem uderza po fali,

Skoro dostrzeże podróżnika w dali:

Z taką powagą ona zwraca głowę,

I śnieżne ramię, i piersi perłowe,

I z taką piękną dumą wzrokiem miota,
505

Gdy na nię oczy śmie zwrócić pustota.

Cofną się, blasku wytrzymać nie mogą,

Pochlebiać chciały, upadają z trwogą.

Jak była oczom piękną Gruzyjanka,

Tak miała serce czułe dla kochanka.
510

Kochanka? któż jej kochanek? — Hassanie,

Ty nim nie jesteś dziki muzułmanie!

*

Nienawiść, Walka
Ponury Hassan dał rozkaz podróży;

Oddział wasalów, co mu w dworcu służy,

Jak orszak i straż pojedzie za panem;
515

Każdy z janczarką, z łukiem, z ataganem.

Hassan sam zbrojny jedzie na ich czele,

Zwiesił na pasie krzywą karabelę

Wypróbowaną na albańskich głowach,

Kiedy raz zbójców napotkał w parowach
520

I tak rozgromił muzułman zwycięski,

Że ledwie kilku uszło z wieścią klęski.

Za pas dwa zatknął, bogato oprawne

W perły i w złoto, pistolety sławne:

Hassan przed laty dostał je od baszy,
525

Ich widok zbójców i wabi, i straszy.

Mówią, że Hassan jedzie pojąć żonę,

Pocieszyć znowu serce zakrwawione

Zdradą Leili, co uszła z haremu

I dziś, o zgrozo! służy niewiernemu.

*
530

Ostatnim blaskiem zachodniego słońca

Złocą się góry i kaskada grzmiąca,

Żywiona czystym i świeżym gór śniegiem.

Tu często kupiec Grek staje noclegiem,

Znajdując pokój w ustroniu głębokim
535

Pewniej niż w mieście pod swych panów bokiem;

Tu się nie lęka o całość swej skrzyni;

W miastach niewolnik, wolny na pustyni.

Tu wesół spróżnia[44] czaszę pełną wina,

Którym się brzydzą usta moslemina[45].
540

Najpierwszy jedzie Tatar wódz orszaku,

Z daleka widny po żółtym kołpaku,

Opodal konni ciasną jamy szyją

Po krętej ścieżce na skałę się wiją.

Nad nimi sterczą w górę czarne szczyty,
545

Gdzie sępy ostrzą dzioby o granity

I lecą na dół; już zwietrzyli łupy;

Nim zajdzie słońce, będą świeże trupy.

U spodu rzeka, która w zimie bucha

Ogromną wodą, a w upały sucha
550

Nagie i czarne łono swe odsłania

I kilka kaskad srebrzystych pochłania.

Wokoło ścieżki kawały granitu

Leżą bezładnie strącone ze szczytu;

Czas je pospychał, albo zbiły gromy.
555

Wierzch skały niknie we mgle niewidomy,

Bo żaden z ludzi czoła Lijakury[46],

W pogodę nawet nie widział bez chmury.

Podstęp, Walka
Już w gaj wjechali i po kilku chwilach

Dojdą wierzchołka; już krzyczą «Bismillach[47]!
560

Tu już bezpiecznie, stąd już widać błonie,

Wkrótce w dół zjedziem, na wiatr puścim konie.»

Gdy czausz tak mówił — ogień z góry błysnął,

Nad uchem ołów niewidzialny świsnął,

Tatar przewodnik wyleciał z kulbaki,
565

Ledwie czas mają zatrzymać rumaki,

Skoczyli z siodeł, janczarki odwiedli,

Ale trzech spadło pierwej, niźli zsiedli,

Z rąk niewidzialnych rany odbierają

I ginąc, darmo o zemstę wołają.
570

Dobyli szabel, na rumaków karkach

Na odwiedzionych wsparli się janczarkach,

Na pół wciśnieni między końskie boki;

Inni uciekli pod ścianę opoki,

I tam ręcznego czekają spotkania
575

Nie lubiąc służyć za cel do strzelania

Wrogom, co bronią niewidzialną rażą,

A wstępnym bojem spotkać się nie ważą.

Sam Hassan został; z konia zsiąść nie raczy,

Spokojnie jedzie, aż z przodu obaczy
580

Blask ręcznej broni; rozbójników zgraja

Strzela wzdłuż drogi, z przodu się zaczaja,

I z tyłu słychać z janczarek łoskotu,

Że mu przecięto drogę do odwrotu.

Więc wściekły brodę od gniewu najeżył[48],
585

I wkoło wzrokiem ognistym uderzył.

«Choć wrogi wkoło, choć gęste wystrzały,

Jam z krwawszych bitew nieraz wyszedł cały»

Zbójcy wychodzą, stają na skał szczycie:

«Rzucaj broń, krzyczą, komu miłe życie!» —
590

Ale Hassana oczy i rozkazy

Straszniejsze niźli nieprzyjaciół razy,

I z garstki szczupłej, ale wiernej panu,

Żaden nie rzucił swego ataganu,

I żaden podle nie krzyknął «Amanu!» —
595

Wróg
Nieprzyjaciele coraz bliżej godzą,

Razem ze wszystkich zasadzek wychodzą,

A z gęstwi lasu dowódca orszaku

Leci sam przodem na dzielnym rumaku.

Oko
Któż ten dowódca? — strój nosi albański,
600

Ale miecz prosty, miecz to chrześcijański.

«Znam go, znam Giaura — wściekły Hasan woła —

Znam go, poznałem ze smagłego czoła,

Poznałem czarne złowrogie źrenice[49],

Jego nikczemnej zdrady pomocnice;
605

Konia czarnego znam, choć leci pędem,

Chociaż nakryty arnautskim[50] rzędem.

Podły odstępco twojej podłej wiary!

Teraz cię turban nie zbawi od kary.

Gdziemkolwiek spotkał, w jakiejkolwiek chwili,
610

Dobrze, żem spotkał zdrajcę mej Leili.»

Burza, Morze, Walka
Jak się wezbrana rzeka w morze leje,

I morską burzę spotkawszy szaleje,

Łamią się fale, drżą opoki brzegu,

A nurty ryczą pod pianami śniegu;
615

Tak się spotkały wrogów zgraje obie,

Losem i gniewem gnane przeciw sobie;

Szable nad uchem grzmią, lecąc w kawały,

Huczą po skałach dalekie wystrzały;

Starcia się łoskot i karabel dźwięki,
620

Huk karabinów, konających jęki

Echo żałośne po dolinie szerzy,

Przywykłej tylko do śpiewów pasterzy!

Kochanek, Miłość, Nienawiść, Wróg
Liczba niewielka, lecz bitwa straszliwa,

Nikt przebaczenia ni daje, ni wzywa.
625

Paro kochanków, mocne są twe sploty

Gdy się ściskacie podzielać pieszczoty!

Lecz nie tak cisną miłości ramiona

Gdy w nich spoczywa piękność ulubiona,

Jako się barki zwiążą nienawiśnie,
630

Kiedy wróg wroga ostatni raz ściśnie. —

Śmierć
Przyjaźń ostygnie, pieszczota się skończy,

Objęcia wrogów i śmierć nie rozłączy.

Gotycyzm, Krew, Śmierć, Trup
Z szablą po samą rękojeść uciętą,

Krwią opryskaną i mocno ujętą
635

W sinej, od ciała odrąbanej dłoni,

Co jeszcze drgała, nie puszczając broni;

Obok turbana, którego zawoje

Miecz Giaura zerwał i przerżnął na dwoje;

W delji długiej, zmiętej, rozpostartej,
640

Od mnogich razów na sztuki podartej,

Zaczerwienionej, jak chmury przed burzą,

Gdy po dniu jasnym burzliwą noc wróżą;

Krwią zlawszy piasek i gałęzie boru,

Gdzie wiszą szmaty jego palamporu[51];
645

Oko, Wzrok
Z piersią przebitą i otwartą ciosom,

Barkami na wznak, twarzą ku niebiosom,

Tak leżał Hassan — oczy już zbielały,

Jeszcze otwarte, Giaura wyzywały.

Giaur stanął nad nim i w Hassana lice
650

Utopił równie straszne dwie źrenice.

Zemsta
«Tak! tyś pochował w falach mą Leilę,

Jam cię pochował w czerwonej mogile.

Jej duch kierował mieczem; jej morderca

Uczuł raz pierwszy, co to jest ból serca;
655

Proroka wołał, ale nadaremnie,

Prorok twej głowy nie wyrwie spode mnie.

Allacha wołał, wiatr prośbę rozdmuchał,

Allach nie słyszał, albo nie wysłuchał.

O psie pogański! czyż Opatrzność głucha
660

Na krzyk Leili, twych krzyków usłucha? —

Zbójcą zostałem! jeździłem na wzwiady,

Aż w końcu zdrajca padł ofiarą zdrady,

Jam spełnił swoje, zemścił się nad tobą.

A teraz, dalej — w świat — jadę sam z sobą.» —

*
665

Matka, Syn
Na polu słychać brzęk dzwonków wielbląda;

Matka w ogrodzie z altany wygląda.

Na łąkach błyszczy już wieczorna rosa,

Już ku wschodowi ciemnieją niebiosa

I rozniecają drżących gwiazd ognisko.
670

Obyczaje, Ślub, Zaręczyny
Już wieczór. — Hassan zapewne już blisko.

Matka stroskana zstępuje i bieży

Do swych haremów i pogląda z wieży:

Nie widać! nie zwykł jeździć tak pomału —

Nie zwykł popasać nawet w czas upału.
675

Nie przysłał darów ślubnych — czy się lenił?

Czy konie strudził? czy serce odmienił? —

Skarga niesłuszna — Już Tatar posłaniec

Widny z daleka, już na skały kraniec

Wstępuje z wolna — już zjeżdża z urwiska
680

I wąwozami na dół się przeciska.

Koń nic nie winien, koń pewnie z ciężarem,

Zapewnie ślubnym objuczony darem.

Tatara mile przyjmę i nagrodzę

Za prędką jazdę po takiej złej drodze.
685

W bramie zsiadł Tatar, od siodła odpina

Juki niewielkie: czy to dary syna?

Na twarzy smagłej bladość: czy to smutek?

Czy podróżnego utrudzenia skutek?

Ślub, Śmierć, Żona
Odzież spryskana krwi świeżej kroplami;
690

Może poranił konia ostrogami?

Rozwinął pakę — o aniele święty!

O Azraelu! to zawój rozcięty!

To syna szaty całe krwią zbroczone!

«Pani, okropną twój syn pojął żonę,
695

Mnie oszczędziły ręce poganina,

Bym ci pokazał krew twojego syna.

Legł śmiercią mężnych, pokój Hassanowi!

Przeklęstwo wieczne zabójcy Giaurowi!» —

*

Grób
Turban w kamieniu prostym wyrzezany[52],
700

I słup już dzikim zielskiem opasany,

Na nim z Koranu modlitwa wyryta,

Którą dziś ledwie podróżny wyczyta:

To cały pomnik w bezludnej ustroni,

Gdzie Hassan zginął od niewiernej broni.
705

Obyczaje, Religia
Zacny Osmanlis[53]; nikt między wiernymi

Przykładniej świętej nie nawiedził ziemi,

Nikt bardziej winem nie gardził wyklętym,

I nikt pobożniej ku przybytkom świętym

Twarzy nie zwracał, gdy na świątyń dachu
710

Słyszał wołanie «Illa-hu, — Alla-hu[54]!»

Religia, Wierzenia
Z rąk cudzoziemca wziął śmiertelne rany

I śród ojczyzny leży jak wygnany,

Z dala od domu, na bezdrożu dzikiem;

Ani się pomścił nad swym rozbójnikiem.
715

Raj
Lecz duch Hassana już rajskie dziewice

Wiodą w rozkoszy wiecznej okolice,

Okiem błyskają ku niemu jak słońcem,

Wiecznie pogodnem i nie zachodzącem.

Biegą, zielone chustki wywijają,
720

Pocałunkami rycerza witają;

Bo raj rozkoszy zgotowany temu,

Kto zginął walcząc przeciw niewiernemu.

Piekło
Lecz ty, niewierny! ciebie anioł śmierci,

Monkir[55], swą kosą rozerwie na ćwierci,
725

Potem zawlecze na nowe katusze

Przed tron Eblisa[56] twą przeklętą duszę.

Tam ogień, wiecznych męczarni narzędzie,

Ciało twe palić, w duszy goreć będzie;

Słuch nie obejmie, język nie obwieści,
730

Ile się piekła wewnątrz ciebie zmieści.

Bez wsparcia czytelników Wolne Lektury znikną. Nie pozwól na to!

Gotycyzm, Upiór, Wampir, Przekleństwo
Lecz wprzód zostaniesz na ziemi upiorem[57]

Krew
I trup twój, z grobu wyłażąc wieczorem,

Pójdzie nawiedzać krainę rodzinną,

Powinowatych spijać krew niewinną.
735

Tam, na rodzeństwo własne zajuszony,

Wyssiesz krew swojej siostry, córki, żony;

Ścierw twój zasilisz cudzym życia zdrojem,

Chciwie pić będziesz, brzydząc się napojem.

A twe ofiary rozstając się z światem
740

Poznają, że ich ojciec był ich katem;

Przeklną cię, twoje usłyszą przeklęstwa;

I na pniu wyschnie szczep twego rodzeństwa.

Córka, Ojciec
Ostatnia twoja ofiara na świecie

Będzie twa córka, najmilsze twe dziecię,
745

Ona konając, krzyknie na cię — «Ojcze!» —

I krzyk ten ściśnie usta dzieciobojcze,

Ale ssać muszą, dopóki się żarzy

Ogień w źrenicach, rumieniec na twarzy;

Aż ujrzysz w końcu, jak szklana powłoka
750

Zamrozi, zaćmi ostatni blask oka.

Natenczas ręką przeklętą z jej głowy

Oderwiesz włosów warkocz bursztynowy;

Z tego warkocza pukiel darowany,

Może na sercu nosi jej kochany,
755

A ty dziś w piekle złożysz jego szczątki,

Jak samobójstwa twojego pamiątki.

Krwią twoją własną, najmilszą ociekły,

Gryząc twe usta i zgrzytając wściekły,

Wrócisz się znowu pomiędzy grobowce;
760

A tam upiory, twoi współwędrówce,

Gule, Afryty, spotkają cię w mroku.

I oni twego zlękną się widoku,

I do podziemnych skryją się otworów,

Spotkawszy widmo, brzydsze od upiorów.

*
765

Jak się ten zowie kalajor ponury[58]?

Twarz mnie znajoma — raz go napotkałem

W ojczyźnie mojej; leciał między góry

Na dzielnym koniu, pominął mnie cwałem;

Leciał jak tylko zdoła koń wyskoczyć,
770

Oblicze jezdca[59] ledwie mogłem zoczyć —

Lecz widać było z twarzy i wejrzenia,

Że go opętał duch złego sumnienia.

Nie chciałbym nigdzie zdybać takiej twarzy,

Bo złą jest wróżbą spotkanie zbrodniarzy.
775

I teraz strasznie wygląda ten człowiek,

Jak gdyby śmierć mu patrzyła spod powiek.

Religia, Samotnik
Sześć lat minęło, jak przybył w te strony.

Wszedł do klasztoru, czy światem znudzony,

Czy za grzech jakiś pokutę odprawia,
780

Ale przed nikim grzechu nie objawia.

Nigdy on w ławkach podczas mszy nie siedzi,

Nie chodził ani razu do spowiedzi,

Ani się kłania przed Bogarodzicą,

Ani przed ołtarz idzie z kadzielnicą:
785

Dni całe siedzi zamknięty w ukryciu.

Nie wiem o jego przygodach i życiu,

Słyszałem tylko, że przybył ze Wschodu

Tureckim statkiem od stron Carogrodu.

Żeby był Turkiem z twarzy się nie zdaje,
790

Zna chrześcijańską mowę i zwyczaje —

Wyrzuty sumienia
Pewnie skruszony jaki apostata

Dziś opłakuje przeszłe błędów lata.

Tylko że świętych obrazów się lęka,

Przed Pańskim chlebem i winem nie klęka;
795

Dał wielki skarbiec, który może złupił,

I tym gościnność w klasztorze zakupił.

Lecz gdybym ja był na miejscu przeora,

Albo bym wygnał tego kalajora,

Albo w pokutnej zamurował celi,
800

Tak żeby o nim ludzie nie wiedzieli.

Wizja, Wspomnienia
Często on marzy, bezprzytomnie gada

O pięknej pannie, która w morze wpada,

Słyszy szczęk mieczów, strzały nad opoką,

I widzi Turka konające oko.
805

Pokusa, Samobójstwo
Ilekroć na tym wierzchu skały stawa,

Grozi mu z dołu jakaś ręka krwawa, —

On sam ją widzi i, czyja, pamięta;

Ręka pałaszem od ciała odcięta

Wystaje z ziemi i kiwa nań w dali,
810

Ażeby skoczył ze skały do fali.

*

Oko, Wzrok
Spod mnichowskiego czarnego kaptura

Świeci jak z grobu źrenica ponura,

Czasem z ukosa błyskawicę ciśnie,

I całą burzą dawnych lat zabłyśnie;
815

Barwa tych oczu co chwila się mieni.

Chcą ją uważać widzowie zdziwieni

Duma
I wnet uczują ten urok spojrzenia

Wymowny, trudny do wypowiedzenia,

Cechę umysłu, co niezgięty w dumie
820

Zna swoję wyższość i pokazać umie.

A jako ptaszek, gdy go wąż urzecze,

Trzepioce skrzydłem, ale nie uciecze,

Tak widz ujęty w sidła jego wzroku

Chce i nie może rozerwać uroku.
825

Śmiech
Przed nim wpół trwożny braciszek umyka,

Kiedy samego przypadkiem spotyka;

Bo on swym wzrokiem i gorzkim uśmiechem

Zaraża wszystkich boleścią i grzechem.

Przecież zbyt rzadko uśmiechać się raczy,
830

Śmiejąc się, tylko urąga rozpaczy.

Poruszy usta i drżące wnet przytnie;

Widać, że radość już w nich nie zakwitnie

I że uczucie wzgardy i niedoli

Już nigdy szczerze śmiać się nie dozwoli.
835

I tak też było — trupie jego śmiechy

Nie są poczęte z serdecznej uciechy.

Ciało, Dusza, Uroda
Okropne lica! jakież być musiały,

Kiedy za młodu namiętnie gorzały?

Wiek jeszcze wszystkich rysów nie pozgładzał,
840

Tylko szpetnymi piękne poprzegradzał;

Jeszcze niekiedy rumieniec w nich pała,

Znaczno, że dusza nie całkiem sczerniała.

Gmin widzi tylko w tym posępnym oku,

Świadectwo zbrodni i pieczęć wyroku;
845

Pilniejszy badacz odgadnie z wejrzenia

Wielkość umysłu, zacność urodzenia.

Dary niestety zbyt źle umieszczone,

Skalane zbrodnią, smutkiem przetrawione.

Był to przybytek nie podły, nie mały,
850

Gdy w nim tak wielkie zalety mieszkały;

Dziś został pustym, lecz poważnym gmachem,

Ludzie nań lubią poglądać ze strachem.

Chaty bez dachów w pustkach widzi co dzień

I rzadko do nich zagląda przechodzień;
855

Lecz wieża, legła w szturmie albo w burzy,

Co się czarnymi ruinami chmurzy,

Wzbudza podróżnych dumania i żale;

Złamane łuki, opuszczone sale

Wiele o dawnej powiadają chwale.

*
860

Buntownik, Obyczaje, Pobożność, Pycha, Religia
W długiej kapicy fałdy obwinięty,

Z cicha przez kolumn przesuwa się rzędy.

Straszy patrzących i sam strachem zdjęty

Staje i patrzy na święte obrzędy;

Lecz gdy się ozwał u ołtarza dzwonek,
865

Księża uklękli, cofa się w przysionek.

Tam przy niepewnym pochodni promieniu

Twarz jego blada połyska się w cieniu,

Tam będzie czekał, aż się nieszpór skończy,

Słucha śpiewania, lecz głosu nie łączy.
870

Patrz! tam cień rzuca na bielone ściany.

Kaptur opadły i włos rozczochrany,

Gęsty i czarny bezładnie się wije,

Jakby Gorgona swe najbrzydsze żmije

Wyrwawszy z głowy splotła mu na skronie;
875

Bo ten kalajor choć mieszka w zakonie,

Ślubu nie zrobił, więc nie strzyże głowy,

I nosi włosy jak człowiek światowy.

Kapicę przywdział jako inne mnichy;

Dał skarb na kościół, lecz zapewne z pychy,
880

Nie z pobożności, hojnie kościół nadał,

W którym ni razu pacierza nie gadał.

Tam — patrz na niego — w dzwonek uderzono,

Wszyscy uklękli, sakrament wzniesiono;

Stoi jak posąg i widać z postawy
885

Wyraz rozpaczy, wzgardy i obawy.

Ratuj nasz kościół, o święty Bazyli!

Bośmy na karę bożą zasłużyli,

Żeśmy takiego grzesznika wpuścili.

Oko, Szatan
Jeżeli zły duch czasem sobie sprawia
890

Człowieczą postać, on tak się objawia.

Te oczy jego, na słowo kapłańskie

Nie są niebieskie ni ziemskie — szatańskie!

*

Miłość, Serce
Serce zbyt czułe — do kochania skłonne;

Lecz nie zna, co to kochanie dozgonne,
895

Długie cierpienia dzielić siły nie ma,

Długich z rozpaczą walek[60] nie wytrzyma;

A twarde serce gdy miłość skaleczy,

Tej rany nigdy już czas nie uleczy.

Jako rodzimy kruszec od płomienia
900

Wprzód się rozżarza, niźli zaczerwienia,

Wrzucony w pieca płomieniste jamy

Zgina się, miękczy, lecz zawsze ten samy;

A potem wedle sztukmistrza rozkazów

Służy do dania lub odbicia razów,
905

Albo pierś twoją przed śmiercią zastawi

Albo pierś wroga śmiertelnie zakrwawi;

Lecz gdy raz śmierci ukuto narzędzie,

Ten kto je ostrzy niech ostrożnym będzie!

Tak ogień uczuć i sztuka kobieca
910

Najtwardsze serca zmiękcza i roznieca;

Lecz raz nagięte, zmianom nie ulegnie,

I pierwej pęknie, niźli się odegnie.

*

Cierpienie, Gotycyzm, Serce, Trup
Jeśli cierpiących samotność ogarnie,

Przerwa mąk tylko powiększa męczarnie;
915

Pusta pierś czując otchłanie dokoła

Chce je zaludnić i o boleść woła;

Bo niedzielone — każde czucie nudne,

I szczęście samo do zniesienia trudne!

Serce w cierpieniach gdy samotność widzi,
920

Chcąc mieć pociechę wszystkich znienawidzi.

I jest to serce jak człowiek w mogile

Gdyby z letargu zbudził się na chwilę

I czuł z wzdrygnieniem, że robactwo toczy

Odżyłe jego oblicze i oczy,
925

I nie miał siły bronić swych wnętrzności

Od tych szkaradnych, niespodzianych gości.

Ptak, Serce, Żałoba
To serce jest jak pelikan, gdy leci

Przez obszar pustyń, do gniazda, do dzieci,

Krew swą gotowy na żywność im przelać,
930

Życie z głodnymi nie skąpy podzielać;

Już dziobem piersi rozranił szlachetne,

I widzi tylko swe gniazdo — bezdzietne.

Kondycja ludzka, Morze
Najsroższe męki, które nędzni znoszą,

Samotnej duszy zdają się rozkoszą,
935

Sierocej, stepem otoczonej dzikim,

Trawiącej czucia niedzielone z nikim.

Któż by był niebios ciekawy widoku

Bez słońca i bez żadnego obłoku? —

Lepiej jest płynąć, choć się niebo chmurzy,
940

Niż morskiej nigdy już nie doznać burzy,

I gdy żywioły zakończyły wojnę

Być wyrzuconym na brzegi spokojne

W pustą zatokę i bez towarzyszy,

Późnego zgonu czekać w wiecznej ciszy;
945

Lepiej raz przepaść w zaburzone fale

Niźli żyć gnijąc po trochu na skale.

*

«
Ksiądz, Samotnik
Tyś dni twe przeżył, ojcze spowiedniku,

Licząc różańce, prawiąc msze bez liku,

Za cudze zbrodnie błagając gniew boski,
950

A sam nie znając zgryzoty ni troski,

Prócz smutków krótkich zwyczajnych w tym życiu;

Siwy, spokojny jak byłeś w powiciu!

Przeraża ciebie walka uczuć dzika

Ilekroć zajrzysz w serce pokutnika,
955

Choć jego skargę, jego łzę żałośną

Przyjmujesz w duszę czystą i litośną.

Moje dni krótkie na płaczu padole,

Obfite w rozkosz, lecz płodniejsze w bole —

Przecież pomiędzy rozkosze i trudy,
960

Przeszedłem życie nie doznawszy nudy;

Na ucztach, w bojach, z kielichem, z kindżałem,

Zawsze spokojność gnuśną pogardzałem.

Dziś nic nie kocham ani nienawidzę,

Pychy nie czuję, nadziei nie widzę;
965

A dzisiaj jeszcze wolałbym być gadem

I pod klasztorem pełzać strasząc jadem,

Niż być wskazanym w cichym mniszym stanie

Na modlenie się i na rozmyślanie.

Przecież spoczynku nadzieja mnie łechce,
970

Chciałbym mieć pokój, ale go czuć nie chcę.

Wkrótce się wszystko skończy tak jak życzę,

Zasnę w mogile nie marząc czym byłem,

Choć moje życie zda się tak zbrodnicze,

Gdybym mógł odżyć, żyłbym tak jak żyłem.
975

Dziś w mej pamięci, jak w ciemnej mogile,

Leżą już zmarłe mych rozkoszy chwile,

Lepiej by dawno leżeć razem z niemi,

Niż ciężką włóczyć tęsknotę po ziemi.

Rycerz, Samobójstwo, Śmierć, Śmierć bohaterska, Odwaga, Tchórzostwo
Nigdy mój umysł nie upadł na męstwie
980

W długim i strasznym żywota męczeństwie,

Sam dobrowolnie w grób się nie położę,

Jak dawni głupcy lub dzisiejsi tchorze.

Pieniądz, Sława, Żołnierz
Ze śmiercią nieraz spotkałem się z bliska;

Chętnie bym poległ śród pobojowiska,
985

Gdybym rycerskim mógł oddychać szałem

I kochał sławę, jak piękność kochałem.

Lecz jam nie walczył dla oklasków gminu,

Nie dbam o zdobycz lub stratę wawrzynu,

To innych dzieło; niech rzną się żołdacy
990

Dla wielkiej sławy lub nikczemnej płacy.

Ale mnie dzisiaj jeszcze niech poruszy

Przedmiot prawdziwie godny mojej duszy,

Niech mam przed sobą kochankę lub wroga;

Choćby mi groził i miecz, i pożoga,
995

Gdy serce mścić się lub bronić rozkaże,

Na miecz i ogień jeszcze się odważę.

Bo mężny na śmierć ze wzgardą poziera,

Nędzarz jej pragnie, tchórz się jej wydziera.

Kto mi dał życie, niechaj je odbiera:
1000

Ja śmierć bez trwogi spotykałem nieraz

Gdym był szczęśliwy i dumny — a teraz?

Czyn, Kochanek romantyczny, Miłość, Słowo
Kochałem ojcze — o, nie — ubóstwiałem —

Lecz to są słowa, słowo często kłamie —

Ja miłość moją czynem pokazałem:
1005

Kara, Morderstwo, Religia, Wróg
Przypatrz się rdzawej na tym mieczu plamie,

To jest krew dawna, dotąd się nie starła,

Przelana dla tej co dla mnie umarła.

Krew ta dobyta z serca mego wroga,

Nie trwoż się księże, nie wznoś rąk do Boga,
1010

Za grzech zabójstwa nie lękam się kary,

Wróg mój był także wrogiem twojej wiary.

Samo wspomnienie o Maryi synie

Już obudzało złość w tym poganinie.

Głupiec niewdzięczny! bo jeżeli rana,
1015

Jeśli śmierć ręką chrześcian zadana,

Jest Turkom kluczem rajskiego ogrojca,

Tedy do raju wysłał go zabójca.

I teraz może hurys czarnooka

Witać Hassana u bramy Proroka.
1020

Kobieta, Kochanek, Mąż, Mężczyzna, Miłość, Wierność, Zdrada, Zemsta
Kochałem — miłość często drogę znajdzie

Tam nawet, kędy głodny zwierz nie zajdzie,

A miłość taka, śmiała na przygody,

Czyliżby miała zostać bez nagrody?

Gdzie? kiedy? po cóż mam głosić przed światem? —
1025

Byłem szczęśliwy w miłości — dość na tem.

A przecież często żałuję — daremnie! —

Wolałbym nie być kochany wzajemnie.

Ona umarła — jak? — o to nie pytaj,

Piętno
Jeśli śmiesz, sam to odgadnij, wyczytaj,
1030

Bo tu wyryte noszę na mym czole,

Kaima pismem — me zbrodnie i bole.

Ale mnie nie klnij — posłuchaj — ja byłem

Przyczyną śmierci — lecz nie ja zabiłem.

Mógłbym i śmiałbym to samo uczynić,
1035

Gdyby kochanka śmiała mi przewinić. —

Jemu niewierna — więc on Ją pochował —

Mnie była wierną — jam go zamordował.

Choć śmierć jej była zasłużoną karą,

Lecz jej niewierność była dla mnie wiarą,
1040

Bo mnie oddała serce, skarb sieroty,

Jedyny, którym nie rządzą despoty.

Ach! poźnom przybył, nie mogłem jej zbawić,

Mogłem jej tylko małą ulgę sprawić,

Mogłem w ślad za nią jej wroga wyprawić,
1045

Jego śmierć lekka — ale jej męczeństwo

Było dla myśli mych takim straszydłem,

Że w końcu ludziom i sobie obrzydłem.

Omen
On zginął słusznie — zrządzeniem wyroków.

On wiedział o tym od swoich proroków[61],
1050

Których słuch wieszczy śmierć przeczuwa w dali

I słyszy wystrzał wprzód, nim broń wypali;

Śmierć, Wróg
Zginął śród bitwy, zgiełku i hałasu,

Bez mąk, bez bolu — cierpieć nie miał czasu.

Raz tylko wezwać Mahometa zdołał,
1055

Raz tylko w niebo o pomstę zawołał.

Poznał mnie w tłumie, lecieliśmy cwałem,

Kara, Rozpacz, Zbrodnia, Zbrodniarz
On poległ — długo nad leżącym stałem

I duszy jego ujścia pilnowałem.

Konał jak tygrys pokłuty od szczwaczy[62],
1060

Lecz nie czuł tego, co czuję — rozpaczy.

Szukałem w licu sinym, krwią nabiegłym,

Znaków boleści, — żadnych nie dostrzegłem.

Rysy, śmiertelną okryte ciemnotą,

Jeszcze wściekłością tchnęły — nie zgryzotą.
1065

Cóż bym dał za to, gdybym w jego twarzy

Mógł widzieć rozpacz ginących zbrodniarzy!

Widzieć, jak późna, niedołężna skrucha

Z konającego wywołuje ducha

Zbrodnię — i nie chce zbrodniarza rozgrzeszyć,
1070

Nie może zbawić, a nawet pocieszyć.

*

Kochanek, Miłość, Serce
W krainach zimnych i serca są chłodne,

Uczuć prawdziwej miłości nie godne.

W moim gorącym sercu, czucia moje

Wrzały jak w Etnie płomieniste zdroje.
1075

Nie umiem nucić w żałosnych piosenkach

O lubych więzach i okrutnych wdziękach.

Jeśli krwi burza, oczu błyskawica,

Ust nieme drżenie, mieniące się lica,

Serca katownia i głowy szaleństwo,
1080

Śmiałość w zamiarach i w spełnieniu męstwo,

Pierś chciwa zemsty, dłoń zbrojna kindżałem,

Wszystko, co czułem i co dokonałem,

Jeśli to znakiem kochania — kochałem!

Nie wiem, co wzdychać i skargi wywierać,
1085

Wiem, jak wzajemność zyskać i umierać.

Szczęście
Umrę, lecz pierwej rozkoszy użyłem,

Niech co chce będzie — szczęśliwy już byłem.

Los
Mamże kląć losom? jam sprawca mej doli,

Ja chciałem cierpieć, nie zmieniłem woli,
1090

Dziś wróć mi dawne trudy i rozkosze,

Jam gotów znosić, co zniosłem, co znoszę.

Gotów żyć znowu, jakeśmy z nią żyli,

Gotów na wszystko — prócz śmierci Leili.

Grób, Żałoba, Pamięć, Kochanek
Życia mojego żałować nie warto,
1095

Żałuję życia, które jej wydarto.

Ona spi falmi[63] nakryta chłodnemi[64]!

Ach! czemuż grobu nie miała na ziemi, —

Czemuż to serce schorzałe nie może

Znaleźć i dzielić jej podziemne łoże? —
1100

Anioł, Kochanek, Kobieta, Mężczyzna
Ach! był to anioł życia i światłości,

Widzę go dotąd w oczach moich gości,

Krąży wkoło mnie, wabi mnie i nęci,

Moja zaranna jutrzenka pamięci!

Dusza, Miłość
Zaiste, miłość jest świętym pożarem,
1105

Iskrą zatloną w ogniach nieśmiertelnych;

Aniołów dobrem, Wszechmocnego darem,

Balsamem rajskim dla serc skazitelnych.

Pobożność duszę w niebiosa porywa,

Ale z miłością niebo w duszę wpływa;
1110

Uczucie, które bóstwem zapalamy,

Które wytrawia wszystkie myśli plamy.

Jest to promyczek wszechtwórczego słońca,

Korona, duszę wokoło wieńcząca.

Miłość, Zbrodnia
Wyznam, że moja miłość była inna,
1115

Była zbyt ziemska, ludzka, nawet gminna.

Jam grzesznik ojcze — lecz ona niewinna.

Gwiazda
Ach! ona była mą gwiazdą polarną,

Zgasła, któż teraz oświeci noc czarną!

Ach! gdyby jeszcze weszła mi pogodnie,
1120

Wiodła mnie znowu, chociażby na zbrodnie!

Cierpienie
Bo cóż dziwnego, że kto wraz postrada

I całe szczęście, i wszystkie nadzieje,

Pokornie głowy pod wyrok nie składa,

Ale klnie losom i z bolu szaleje,
1125

I w zbrodniach szuka męczarniom ulżenia,

A zwiększa tylko winy i cierpienia?

Serce
Ach! serce chore na wewnętrzne rany,

Nie dba na żaden cios zewnątrz zadany!

Upadek
Kto raz spadł z niebios, już się nic nie lęka,
1130

Mniejsza gdzie spadnie, wie, że wszędzie męka.

Strach
Widzę kapłanie, że tobie obrzydłem,

Drżysz i odwracasz oczy pełne trwogi;

Miłość, Ptak, Wierność
I tegom dożył! żem stał się straszydłem,

Jestem dla ludzi jako ptak złowrogi.
1135

Prawda, że miałem drapieżność jastrzębia,

Żem latał niszcząc i lejąc krwi strugi,

Alem się uczył kochać od gołębia,

Umrę nie znając, co kochać raz drugi.

Dobrze by było nieraz ludzi dumnych
1140

Uczyć przykładem ptaków bezrozumnych!

Słowik, co w gajach nuci z wiosny porą,

Łabędź, co zdobi błękitne jezioro,

Małżonkę sobie jedną tylko biorą.

Niechaj trzpiot z licznych miłostek się chwali,
1145

Niech tych wyśmiewa, co w miłości stali,

Niech sobie cacek szuka coraz innych,

Ja mu nie zajrzę[65] tych uciech dziecinnych.

Lecz u mnie człowiek lekki i przewrotny

Mniej wart niżeli ów łabędź samotny,
1150

Stokroć mniej niźli nieszczęsna dziewczyna,

Którą uwiodłszy zdrajca zapomina.

Miłość, Serce, Wierność
Nie, ta na sercu mym nie cięży wina!

Leilo! byłaś myśli moich treścią,

Moją rozkoszą i moją boleścią,
1155

Tyś była cnotą, ty zbrodniami mymi,

Nadzieją w niebie, i wszystkim na ziemi.

Tak piękna jak ty nie była stworzona,

A jeśli jest gdzie, już nie dla mnie ona.

Nie chciałbym widzieć na ziemi i w niebie
1160

Podobnej tobie, chyba samą ciebie.

Szaleństwo
Życia mojego okropne wypadki,

Łoże śmiertelne, przyzywam na świadki,

Że ciebie dotąd kocham, jak kochałem.

Ty jesteś lubym serca mego szałem.
1165

Cierpienie, Wąż, Żałoba
I jej nie było — a jam z nią nie zginął!

Żyłem, lecz ból mi oddychać nie dawał,

Wąż pierś mą ścisnął, serce me obwinął,

Myśli me kąsał i zemstą napawał.

Odtąd świat cały miałem w obrzydzeniu,
1170

Nie śmiałem zajrzeć w oczy przyrodzeniu,

Na wszystkie jego wdzięki i ozdoby

Padł całun mojej wewnętrznej żałoby!

Ksiądz, Religia
Resztę, kapłanie, wiesz z mojej powieści,

Wszystkie me grzechy i część mych boleści:
1175

Ale mi nie mów więcej o pokucie;

Już późno! bliskiej śmierci mam przeczucie.

Chociażbym przyjął wiarę objawioną,

Czy ty odrobisz, co już raz zrobiono?

Za łzy pociechy wdzięczen jestem tobie.
1180

Ksiądz nie pomoże nic w mojej chorobie,

Tajnie mej duszy sam w milczeniu badaj,

Jeśli masz litość nade mną, nie gadaj.

Gdybyś mógł wrócić życie mej Leili,

Ja bym pokutę zaczął od tej chwili,
1185

Kupiłbym zaraz i msze, i odpusty,

I modliłbym się stygnącymi usty.

Cierpienie
Pódź do jaskini, gdy strzelcy wychwycą

Z gniazda lwie małe, i rozmów się z lwicą,

Sprobuj ukoić jej żałosne jęki,
1190

Mojej nie ulżysz, nie rozdraźniaj męki. —

*

Młodość, Proroctwo, Przeczucie, Przyjaźń
W młodości latach, w szczęśliwych godzinach,

Gdym lubił dzielić smutki i wesela,

W mojej ojczyzny kwitnących dolinach

Miałem — czy mam go dotąd? — przyjaciela —
1195

Daj mu ten pierścień, przysięgliśmy na nim,

Wspomnieć o sobie choć raz przed skonaniem.

Wiem, że mnie kochał — chcę, by się dowiedział

O moim zgonie — on mi przepowiedział. —

Dziwno — on wzrokiem przeniknął proroczym
1200

Przed laty wszystko, co ma ze mną stać się —

Śmiałem się — (wtenczas mogłem jeszcze śmiać się)

Gdy on ostrzegał — nie pamiętam o czym!

Lecz teraz myślą wyzywam na nowo

Wzgardzone niegdyś każde jego słowo.
1205

Powiedz, że zgadnął — będzie mu niemiło,

Że się proroctwo tak na mnie spełniło.

Powiedz, że chociaż w tym wieku namiętnym,

Gdyśmy wesołe przeigrali chwile

Lecąc pospołu w niebezpieczeństw tyle,
1210

Wtenczas bywałem często niepamiętnym

I roztargnionym — może obojętnym —

Modlitwa
Powiedz, że dzisiaj językiem zdrętwiałym,

Za jego szczęście pomodlić się chciałem.

Ale cóż taka modlitwa pomaga,
1215

Gdy winowajca za niewinnym błaga? —

Przed ludźmi — niech on sławy mej nie broni,

On, wiem, że dobry — przebaczy — a oni —

Niech co chcą mówią — sława! cóż mi po niej?

Łzy, Żałoba
Nie będę prosił, aby zgonu mego
1220

Nie opłakiwał — nie jestem tak dumny —

Nie masz piękniejszej ozdoby dla trumny

Jak łza żałośna brata kochanego.

Pierścień ten — niech go z rąk twoich otrzyma,

Wręcz mu i opisz, coś miał przed oczyma:
1225

Ciało uwiędłe, duszę zagaszoną,

Łódź falą uczuć na step wyrzuconą,

Zwój pism zatarty — liść z dalekiej strony

Wichrem przygnany i mrozem zwarzony.

*

Marzenie, Sen
Tylko mi nie mów o snu przywidzeniach;
1230

Nie, to, mój ojcze, nie było w marzeniach.

Łzy, Rozpacz
Kto marzy, ten śpi; ja wtenczas nie spałem

Jak teraz nie śpię, i zapłakać chciałem,

Ale nie mogłem — źrenica łez głodna,

Czułem, że była wysechła aż do dna,
1235

Chciałem wydobyć z niej łzę, łzę jedyną,

Byłaby dziwną i miłą nowiną;

Chciałem i teraz chcę, lecz rozpacz wzbrania,

Rozpacz silniejsza niźli chęć płakania.

Modlitwa, Rozpacz
Nie mów pacierzy, w skutek ich nie wierzę,
1240

Silniejsza rozpacz niż twoje pacierze.

Zbawienie
Zbawienia nie wart jestem — i nie żądam,

Nie raju, ale spoczynku wyglądam.

Miłość silniejsza niż śmierć, Wizja
Wtenczas — widziałem ojcze — tak — tu była!

Widziałem dobrze —
Gwiazda
powstała — odżyła,
1245

Białą, świecącą obwiana symarą,

Jak widzę teraz, tam nad falą szarą,

Gwiazdę błyszczącą przez obłok zachodni —

Ona świeciła jaśniej i łagodniej.

Dziś gwiazda świeci słabiej, tajemniej,
1250

Jutro wieczorem wnidzie jeszcze ciemniej,

Ja, nim doczekam jej promieni drżących,

Nieczuła bryła i postrach żyjących,

Ja umrę ojcze. — Już kończąc cierpienie

Zbiera się dusza w ostatnie westchnienie.
1255

Cień, Duch
Tu Ją widziałem, ojcze, i powstałem,

I wszystkich naszych nieszczęść zapomniałem.

I porwałem się z łoża, i objąłem,

I cóż do mego serca przycisnąłem?

Cień był w objęciu bez tchu i bez życia,
1260

Sercem nie czułem wzajemnego bicia!

Lecz to Leila! to jej postać była!

Kochanko moja jak się ty zmieniła!

Spójrzałaś tylko, słowa nie wyrzekłaś,

Byłaś tak blisko i z rąk mi uciekłaś!
1265

Lecz choć tak zimna, tak dla mnie zmieniona,

Obym cię tylko przycisnął do łona,

Całe me szczęście objąłbym w ramiona.

Niestety, marę objąłem ulotną!

Ręce opadły na mą pierś samotną —
1270

Lecz patrz! to ona! to jej szata długa,

Jej ręka śnieżna; patrz, jak na mnie mruga

Tym czarnym okiem; włosy rozpostarła —

Nie — jam nie wierzył — ona nie umarła!

Ale on umarł, ja go sam obalił,
1275

Jam go pochował, kamieniem przywalił —

On tu nie wróci, bo ciężka mogiła

Ciśnie go z góry. — Ty? — po coś wróciła?

Oni mówili, że ta twarz jak zorze,

Ta postać śliczna, już zapadła w morze,
1280

I że się nad nią fala szumna leje,

Rybacy mówią — szkaradne to dzieje,

Chciałbym powiedzieć — język mi drętwieje.

Kochanek, Morze, Śmierć
Ach! jeśli prawda, że ty wyszłaś z morza,

Szukać dla siebie spokojnego łoża,
1285

Ach, przesuń mokrą dłoń przez me powieki

Niech już ostygną, zamkną się na wieki.

Lub rękę połóż na me serce wdowie;

Czy ciebie marą, czy duchem świat zowie,

Zostań oświecać chorego węzgłowie[66],
1290

Odchodząc weźmij z sobą mego ducha.

Potem niech wyje szturm, niech morze bucha.

*

Łzy
Takie me imię, takie są me dzieje.

Samemu tobie powierzam wyznania,

Wdzięcznie przyjmuję łzę politowania,
1295

Suche me oko już łez nie wyleje!

Grób
Gdy skonam, pogrzeb ubogi mnie sprawisz,

Krzyż tylko prosty na grobie postawisz

Bez żadnych liter — nie chcę, by wędrowiec

Napisy czytać szedł na mój grobowiec.» —

*
1300

Umarł — nie doszedł nikt po jego zgonie

Jak się nazywał; w jakiej świata stronie

Jego ojczyzna; — ostatnie wyznania

Mnich tylko słyszał we chwilach skonania.

Tyle zostało o Giaurze podania,
1305

I o Leili którą on postradał

I o Hassanie, któremu śmierć zadał.
Przypisy
[1]

Giaur, niewierny; tak muzułmanie nazywają chrześcijan. [przypis autorski]
[2]

antysocjalizm — dążenia antyspołeczne. [przypis edytorski]
[3]

Fryderyk Szlegel — Karl Wilhelm Friedrich von Schlegel (1772–1829), niemiecki krytyk literacki i poeta, uczony, filozof oraz językoznawca, który wraz ze swym bratem, Augustem Wilhelmem Schleglem w sposób znaczący wpłynął na ukształtowanie nowego, charakterystycznego dla romantyzmu, stylu myślenia o literaturze. Nazwisko jego zostało tu spolszczone, zgodnie z manierą przyjętą w XIX w. [przypis edytorski]
[4]

równa — tu: taka sama. [przypis edytorski]
[5]

Panglos — Po polsku: Wszystkomowny albo Najżyczliwszy. [przypis tłumacza]
[6]

sofisteria — dowodzenie za pomocą sofizmatów, czyli sformułowań pozornie logicznych i prawdziwych, ale zawierających ukryty błąd w rozumowaniu. Schopenhauer w swej Erystyce podaje jako jeden z przykładów rozumowanie: „Każde światło można zgasić. Rozum jest światłem. Każdy rozum można zgasić”. [przypis edytorski]
[7]

już pochlebstwem (…) już groźbą — albo… albo… [przypis edytorski]
[8]

kondemnata — potępienie; dawn. praw. zaoczny wyrok skazujący. [przypis edytorski]
[9]

Walter-Skot — Walter Scott (1771–1832) ogromnie popularny w XIX w. powieściopisarz, twórca stylu powieści historycznej, w której fakty wymieszane były z legendami, ludowymi wierzeniami i wątkami fabularnymi; jego nazwisko pojawia się tu w zdeformowanej, wygodnie spolszczonej formie. Nie wiadomo o jaką przepowiednię Waltera Scotta chodziło tu tłumaczowi. [przypis edytorski]
[10]

Arnauci — nazwa Albańczyków, powszechnie używana w Turcji. [przypis edytorski]
[11]

Majnoci — mieszkańcy dawnej Lakonii, uchodzący za potomków Spartan. [przypis edytorski]
[12]

Temistokles — żyjący na przełomie VI i V w. p.n.e. grecki polityk i wódz, przywódca stronnictwa demokratycznego, twórca morskiej potęgi Aten. [przypis edytorski]
[13]

Przylądek Kolonna, zwany niegdyś Sunium. [przypis autorski]
[14]

ponik — strumyk wypływający spod ziemi lub znikający pod nią. [przypis edytorski]
[15]

O miłostkach róży i słowika, poeci wschodni często wspominają. [przypis autorski]
[16]

Na morzach greckich często w noc pogodną słychać dźwięki gitary. Ulubiony to instrument majtków greckich, przy jego dźwięku śpiewają i tańczą. [przypis autorski]
[17]

myśliłbyś — dziś popr. myślałbyś; w tekście zachowano niektóre formy charakterystyczne dla tłumacza, A. Mickiewicza. [przypis edytorski]
[18]

Zapewne rzadko który z czytelników, widział na własne oczy obraz tu opisany. Kto widział, musi pamiętać, jak smutne czyni wrażenie ta dziwna piękność, która kilka godzin po zgonie, zdobi jeszcze twarz martwą; ale kilka godzin tylko. Godna uwagi, że człowiek zabity kulą, ma pospolicie na twarzy wyraz żałości, chociażby za życia był śmiałego i dzikiego charakteru; przeciwnie postać człowieka przebitego sztyletem, wyraża boleść i tchnie dzikością. [przypis autorski]
[19]

stoi wypisano — dziś: stoi napisane; jest napisane. [przypis edytorski]
[20]

Ateny za panowania Tureckiego były własnością Kizlar-Agi, niewolnika serajowego i dozorcy kobiet haremu. Eunuch rządził rządcą Aten. [przypis autorski]
[21]

Majnoci mieszkańcy dawnej Lakonii, czyli rzeczywiście pochodzą od Spartanów? wiele o tym pisali uczeni. [przypis autorski]
[22]

rudel — dawn. ster statku. [przypis edytorski]
[23]

Ramazan jest to wielki post turecki; Bajram wielkie święto które obchodzą na kształt naszego karnawału. O zachodzie słońca, początek Bajramu ogłasza się wystrzałem z harmaty; potem trwają całą noc illuminacje meczetów i wystrzały wiwatowe różnej broni. [przypis autorski]
[24]

Dzeryd, jest to pocisk na końcu tępy. Jezdni muzułmańscy rzucają go z konia, bardzo silnie i trafnie; jest to ich ulubiona zabawa; nie wiem, czy można ją nazwać zabawą rycerską, bo najzręczniejsi Dzerydyści w Konstantynopolu są czarni rzezańcy. Pamiętam też Mameluka ze Smyrny, który w tym igrzysku Turków zwyciężał. [przypis autorski]
[25]

sumnienie — dziś: sumienie. [przypis edytorski]
[26]

smętarz — dziś: cmentarz. [przypis edytorski]
[27]

Simum, wiatr pustyni, śmiertelny wszystkiemu co tchem swoim owionie. Poeci wschodni wiele o nim piszą, i różne mu dają nazwiska. [przypis autorski]
[28]

zruca — dziś: zrzuca. [przypis edytorski]
[29]

Komnata (…) odbieżana — opuszczona, komnata z której odeszli (odbieżali) wszyscy. [przypis edytorski]
[30]

niedoperzy — forma charakterystyczna dla tłumacza (A. Mickiewicza); dziś popr.: nietoperzy. [przypis edytorski]
[31]

Na wschodzie skoro gospodarz chleb z podróżnym rozłamie i solą z nim podzieli się, już go przyjmuje za gościa; chociażby w gościu poznano nieprzyjaciela, już osoba jego jest poświęcona i od wszelkiej krzywdy bezpieczna. [przypis autorski]
[32]

Ludzkość i litość dla ubogich nakazana jest Koranem muzułmanom. Wyznać należy, że znaleźć można często przykłady tych cnót między Turkami. Zwyczajnie jeżeli kto chce chwalić Turka, wysławia naprzód jego szczodrotę, a potem męstwo. [przypis autorski]
[33]

Atagan jest to długi sztylet, który Turcy obok pistoletów na pasie zawieszają. Pochwy atagana są pospolicie z metalu, często ze srebra, a u bogatych wyzłacane lub szczerozłote. [przypis autorski]
[34]

Pomiędzy muzułmanami, tylko ci którzy uchodzą za potomków Mahometa, mają prawo nosić suknie zielonego koloru. [przypis autorski]
[35]

Aleikum Salam znaczy pokój z tobą. Chrześcijan pozdrawiają słowem Urlarula, szczęśliwa droga, albo: piresem, saban serula, dzień dobry, dobry wieczór. [przypis autorski]
[36]

zwite — dziś: zwinięte. [przypis edytorski]
[37]

Motyl Kaszemirski, najpiękniejszy i najrzadszy z motylów. [przypis autorski]
[38]

Powszechne jest mniemanie, że skorpion otoczony żarem sam siebie żądłem zabija. Naturaliści sprzeczają się dotąd, czy owad popełnia samobójstwo dobrowolne, czy tylko wpadłszy w konwulsje, mimowolnym ruchem żądła ranę sobie zadaje. Dla dobra skorpionów życzyć by należało, aby to pytanie rostrzygniono. Skoro by raz uznano, że skorpiony są Katonami owadów, zostawionoby przecie w pokoju tych męczenników historii naturalnej. [przypis autorski]
[39]

Fingary jest Febe czyli księżyc wschodnich narodów. [przypis autorski]
[40]

Sławny rubin Sułtana Dżemszyda, w powieściach wschodnich zowie się Szebgerag, pochodnią nocy, pucharem światłości etc. [przypis autorski]
[41]

Alsyrat, podług mitologii wschodniej, jest to most, tak wąski jak nitka pajęcza; na tym moście będą musieli Turcy przechodzić do raju; zamiast rzeki, ciągnie się u spodu przepaść piekielna. Do tego przejścia można by zastosować ów Wirgiliusza facilis descensus awerni. Pod tym mostem pajęczym, ma być drugi jeszcze węższy, dla chrześcian i żydów. Persowie szczególnie boją się owego mostu: „Jeżeli biedny Pers (powiada Chardin) poniesie krzywdę której dochodzić na tym świecie nie widzi sposobu, wtenczas appelluje ciemiężyciela na sąd straszny; odpłacisz ty, woła, na moście Pal Serho; tam ci podstawię nogę, albo uczepię się do poły twoich sukien. Widziałem nie raz, że ciemiężyciel lękając się takiego aresztu, przepraszał pokrzywdzonego; i sam nie raz używałem skutecznie podobnej groźby, etc.” [przypis autorski]
[42]

Mylne to jest mniemanie, że Mahomet nie zostawia kobietom nadziei przyszłego życia; owszem wyznacza im na przytułek trzecią część raju. Wszakże niektórzy wykładacze Koranu, wykręciwszy tekst proroka, nie przyznają kobietom duszy nieśmiertelnej. [przypis autorski]
[43]

Frangestan kraj Czerkassów. [przypis autorski]
[44]

spróżnia — opróżnia. [przypis edytorski]
[45]

moslemina — muzułmanina. [przypis edytorski]
[46]

Liakura (a. Liakoura) — góra w centralnej Grecji; nowożytna nazwa Parnasu, szczytu, który w mit. gr. była siedzibą Muz. [przypis edytorski]
[47]

Bismillach, w imię Boga, od tych słów zaczynają się prawie wszystkie rozdziały Koranu, i wszystkie modlitwy i dziękczynienia Muzułmanów. [przypis autorski]
[48]

Zwyczajne symptoma gniewu u Turków. W roku 1809, na audiencji dyplomatycznej, nagle wąsy Kapu–dana Baszy najeżyły się jak u tygrysa; drogmani pobledli od strachu, szczęściem wąs powoli opadł i obwisnął; zostało więc na karkach może tyle głów, ile było włosów w owych wąsach. [przypis autorski]
[49]

O złych oczach i urzekaniu złym okiem, powszechna jest wiara między ludem w Turcji i w wielu innych krajach. [przypis autorski]
[50]

arnautskim — arnauackim, czyli albańskim; Arnauaci to popularna nazwa Albańczyków w Turcji i Grecji. [przypis edytorski]
[51]

Palampor, szal który noszą baszowie i znakomite osoby. [przypis autorski]
[52]

Takie są proste nagrobki Turków. Często spotyka je podróżny w dzikich ustroniach pomiędzy skałami, oznaczają mogiły poległych w czasie buntu, albo zamordowanych od zbójców. [przypis autorski]
[53]

Osmanlis — Turek, obywatel Imperium Osmańskiego (zw. też Ottomańskim), od nazwy jednego z dominujących ludów tureckich. [przypis edytorski]
[54]

Illa-hu, Alla-hu, tymi słowami kończy się wzywanie na modlitwę czyli muczim obwoływany z wież minaretów. [przypis autorski]
[55]

Monkir i Nekir podług Muzułmanów, są to wielcy inkwizytorowie ciągnący śledztwo z nieboszczyków. Jeżeli z odpowiedzi grzesznika przekonają się o jego winach, wtenczas Monkir kosą ciągnie go do góry, a Nekir, maczugą na dół strąca. [przypis autorski]
[56]

Eblis, Pluton Muzułmanów. [przypis autorski]
[57]

Wiara w upiory powszechna na Wschodzie. Turcy zowią je Wardulacha; Grecy równie ich się boją i mnóstwo o nich prawią strasznych powieści. [przypis autorski]
[58]

Kalajor lub kalojer, mnich grecki. [przypis autorski]
[59]

jezdca — dziś: jeźdźca. [przypis edytorski]
[60]

walek — dziś popr.: walk. [przypis edytorski]
[61]

W wielu krajach, na przykład w Szkocji, są ludzie którzy mają posiadać wzrok podwójny, przewidywać przyszłe wypadki. W Turcji są niektórzy obdarzeni duchem prorockim, i słyszący przyszłe postrzały. [przypis autorski]
[62]

szczwacz — osoba zajmująca się psami służącymi do polowań; tresuje je, a podczas polowania szczuje je na zwierzynę. [przypis edytorski]
[63]

falmi — dziś: falami. [przypis edytorski]
[64]

Przed niewielą laty żona Muchtar Baszy, oskarżyła syna swego o niewierność. Muchtar wywiadywał się o nazwiska kochanek syna. Wymieniono mu dwanaście najpiękniejszych kobiet Janiny. Basza rozkazał je tejże nocy pochwycić, wsadzić w skórzane wory, i wrzucić do morza. Janczar obecny tej egzekucji, zapewniał mnie, że żadna z ofiar nie wydała krzyku, ani pokazała znaku trwogi. Za mojej bytności w Grecji śpiewano pieśni o Frozynie, najpiękniejszej z owych Greczynek. Historia o Giaurze i Leili jest nieco dawniejsza, słyszałem ją od jednego z tych opowiadaczy, którzy po kawiarniach wschodnich prawią różne powieści wierszem i prozą. Żałuję że nie wiele spamiętałem ułamków oryginału, porobiłem różne odmiany, wmieszałem własne dodatki; czytelnik je rozezna po stylu ubogim w obrazy orientalne. Objaśnienia czerpałem z Herbelota i ze sławnej powieści Kalif Watek. [przypis autorski]
[65]

zajrzeć (a. zaźrzeć) — zazdrościć. [przypis edytorski]
[66]

węzgłowie — wezgłowie; część łoża przeznaczona na złożenie głowy. [przypis edytorski]

